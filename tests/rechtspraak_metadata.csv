ecli,full_text,creator,date_decision,issued,zaaknummer,type,relations,references,subject,procedure,inhoudsindicatie,hasVersion,summary
ECLI:NL:RBDHA:2025:8,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.49639


uitspraak van de enkelvoudige kamer in de zaak tussen



      [naam], eiser, 

V-nummer: [nummer],
(gemachtigde: mr. H. Postma),



en




de minister van Asiel en Migratie, de minister. 




Inleiding

1. In deze uitspraak beslist de rechtbank over het beroep van eiser tegen het niet tijdig beslissen op de asielaanvraag van 29 juni 2023.

2. Omdat het beroep kennelijk gegrond is, doet de rechtbank uitspraak zonder zitting. Artikel 8:54 van de Algemene wet bestuursrecht (Awb) maakt dat mogelijk. 




Beoordeling door de rechtbank

3. In artikel 6:2, aanhef en onder b, van de Awb is bepaald dat, voor de toepassing van wettelijke voorschriften over bezwaar en beroep, het niet tijdig nemen van een besluit met een besluit wordt gelijkgesteld. 

4. In artikel 6:12, tweede lid, van de Awb, voor zover hier van belang, is bepaald, dat een beroepschrift gericht tegen het niet tijdig nemen van een besluit kan worden ingediend, zodra het bestuursorgaan in gebreke is om op tijd een besluit te nemen en twee weken zijn verstreken, nadat een schriftelijke ingebrekestelling door het bestuursorgaan is ontvangen. 

5. Op grond van artikel 42, eerste lid, van de Vreemdelingenwet (Vw) moet de minister binnen zes maanden na ontvangst van de aanvraag beslissen. Op grond van artikel 42, vierde lid, onder b, van de Vw is de termijn met negen maanden verlengd. De rechtbank stelt vast dat de beslistermijn is verstreken, dat eiser de minister rechtsgeldig in gebreke heeft gesteld en dat sindsdien meer dan twee weken zijn verstreken.

6. Het beroep is kennelijk gegrond.

7. Omdat het beroep gegrond is, zal de rechtbank, gelet op de jurisprudentie hierover (ECLI:NL:RVS:2022:3352 en ECLI:NL:RVS:2022:3353), alleen een rechterlijke dwangsom opleggen en met toepassing van artikel 8:72, vierde lid, aanhef en onder b van de Awb bepalen dat de minister alsnog een besluit bekend dient te maken op de asielaanvraag van eiser. In de uitspraak van 8 juli 2020 (ECLI:NL:RVS:2020:1560) heeft de Afdeling bestuursrechtspraak van de Raad van State het 8+8-wekenmodel passend geacht. In dit geval heeft op 13 augustus 2024 een nader gehoor plaatsgevonden. Gelet hierop geldt een termijn van acht weken. Dat betekent dat de minister binnen acht weken na de dag van bekendmaking van deze uitspraak een besluit op de aanvraag bekend moet maken.

8. Met toepassing van artikel 8:55d, tweede lid, van de Awb bepaalt de rechtbank dat de minister een (rechterlijke) dwangsom van € 100,- moet betalen voor elke dag waarmee de beslistermijn wordt overschreden door de minister. Daarbij geldt een maximum van € 7.500,-.



Conclusie en gevolgen 

9. Het beroep is kennelijk gegrond. Dat betekent dat eiser gelijk krijgt, de minister acht weken de tijd krijgt om alsnog een besluit te nemen en aan de minister een dwangsom wordt opgelegd. 

10. De rechtbank veroordeelt de minister in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 437,50 (1 punt voor het indienen van het beroepschrift, met een waarde per punt van € 875,- en een wegingsfactor 0,5).




Beslissing


De rechtbank:



verklaart het beroep gegrond;


vernietigt het, met een besluit gelijk te stellen, niet tijdig nemen van een besluit;


draagt de minister op binnen acht weken na de dag van bekendmaking van deze uitspraak alsnog een besluit op de aanvraag bekend te maken;


bepaalt dat de minister aan eiser een dwangsom van € 100,- moet betalen voor elke dag waarmee zij de hiervoor genoemde termijn overschrijdt, met een maximum van € 7.500,-;


veroordeelt de minister in de proceskosten van eiser tot een bedrag van € 437,50.





Deze uitspraak is gedaan door mr. A.G.D. Overmars, rechter, in aanwezigheid van I. Nauta, griffier, en openbaar gemaakt door middel van geanonimiseerde publicatie op rechtspraak.nl.



De uitspraak is bekendgemaakt op:





Bent u het niet eens met deze uitspraak?

Als u het niet eens bent met deze uitspraak, kunt u een brief sturen naar de rechtbank waarin u uitlegt waarom u het er niet mee eens bent. Dit heet een verzetschrift. U moet dit verzetschrift indienen binnen 6 weken na de dag waarop deze uitspraak is verzonden. U ziet deze datum hierboven. Als u graag een zitting wilt waarin u uw verzetschrift kunt toelichten, kunt u dit in uw verzetschrift vermelden. 





",Rechtbank Den Haag,2025-01-02,2025-01-02,NL24.49639,Uitspraak,,,Bestuursrecht; Vreemdelingenrecht,Vereenvoudigde behandeling,"
BNT asiel. Beroep gegrond.
","

Rechtspraak.nl

",BNT asiel. Beroep gegrond.
ECLI:NL:RBDHA:2025:10,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.46888


uitspraak van de enkelvoudige kamer in de zaak tussen



      [naam], eiser, 

V-nummer: [nummer],
(gemachtigde: mr. S.J. Koolen),



en




de minister van Asiel en Migratie, de minister. 




Inleiding

1. In deze uitspraak beslist de rechtbank over het beroep van eiser tegen het niet tijdig beslissen op de asielaanvraag van 7 augustus 2023.

2. Omdat het beroep kennelijk gegrond is, doet de rechtbank uitspraak zonder zitting. Artikel 8:54 van de Algemene wet bestuursrecht (Awb) maakt dat mogelijk. 




Beoordeling door de rechtbank

3. In artikel 6:2, aanhef en onder b, van de Awb is bepaald dat, voor de toepassing van wettelijke voorschriften over bezwaar en beroep, het niet tijdig nemen van een besluit met een besluit wordt gelijkgesteld. 

4. In artikel 6:12, tweede lid, van de Awb, voor zover hier van belang, is bepaald, dat een beroepschrift gericht tegen het niet tijdig nemen van een besluit kan worden ingediend, zodra het bestuursorgaan in gebreke is om op tijd een besluit te nemen en twee weken zijn verstreken, nadat een schriftelijke ingebrekestelling door het bestuursorgaan is ontvangen. 

5. Op grond van artikel 42, eerste lid, van de Vreemdelingenwet (Vw) moet de minister binnen zes maanden na ontvangst van de aanvraag beslissen. Op grond van artikel 42, vierde lid, onder b, van de Vw is de termijn met negen maanden verlengd. De rechtbank stelt vast dat de beslistermijn is verstreken, dat eiser de minister rechtsgeldig in gebreke heeft gesteld en dat sindsdien meer dan twee weken zijn verstreken.

6. Het beroep is kennelijk gegrond.

7. Omdat het beroep gegrond is, zal de rechtbank, gelet op de jurisprudentie hierover (ECLI:NL:RVS:2022:3352 en ECLI:NL:RVS:2022:3353), alleen een rechterlijke dwangsom opleggen en met toepassing van artikel 8:72, vierde lid, aanhef en onder b van de Awb bepalen dat de minister alsnog een besluit bekend dient te maken op de asielaanvraag van eiser. In de uitspraak van 8 juli 2020 (ECLI:NL:RVS:2020:1560) heeft de Afdeling bestuursrechtspraak van de Raad van State het 8+8-wekenmodel passend geacht. De rechtbank ziet geen aanleiding daarover anders te oordelen. Dat betekent dat de minister binnen zestien weken na de dag van bekendmaking van deze uitspraak een besluit op de aanvraag bekend moet maken. 

8. Met toepassing van artikel 8:55d, tweede lid, van de Awb bepaalt de rechtbank dat de minister een (rechterlijke) dwangsom van € 100,- moet betalen voor elke dag waarmee de beslistermijn wordt overschreden door de minister. Daarbij geldt een maximum van € 7.500,-.



Conclusie en gevolgen 

9. Het beroep is kennelijk gegrond. Dat betekent dat eiser gelijk krijgt, de minister zestien weken de tijd krijgt om alsnog een besluit te nemen en aan de minister een dwangsom wordt opgelegd. 

10. De rechtbank veroordeelt de minister in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 437,50 (1 punt voor het indienen van het beroepschrift, met een waarde per punt van € 875,- en een wegingsfactor 0,5).




Beslissing


De rechtbank:



verklaart het beroep gegrond;


vernietigt het, met een besluit gelijk te stellen, niet tijdig nemen van een besluit;


draagt de minister op binnen zestien weken na de dag van bekendmaking van deze uitspraak alsnog een besluit op de aanvraag bekend te maken;


bepaalt dat de minister aan eiser een dwangsom van € 100,- moet betalen voor elke dag waarmee zij de hiervoor genoemde termijn overschrijdt, met een maximum van € 7.500,-;


veroordeelt de minister in de proceskosten van eiser tot een bedrag van € 437,50.





Deze uitspraak is gedaan door mr. A.G.D. Overmars, rechter, in aanwezigheid van I. Nauta, griffier, en openbaar gemaakt door middel van geanonimiseerde publicatie op rechtspraak.nl.



De uitspraak is bekendgemaakt op:





Bent u het niet eens met deze uitspraak?

Als u het niet eens bent met deze uitspraak, kunt u een brief sturen naar de rechtbank waarin u uitlegt waarom u het er niet mee eens bent. Dit heet een verzetschrift. U moet dit verzetschrift indienen binnen 6 weken na de dag waarop deze uitspraak is verzonden. U ziet deze datum hierboven. Als u graag een zitting wilt waarin u uw verzetschrift kunt toelichten, kunt u dit in uw verzetschrift vermelden. 





",Rechtbank Den Haag,2025-01-02,2025-01-02,NL24.46888,Uitspraak,,,Bestuursrecht; Vreemdelingenrecht,Vereenvoudigde behandeling,"
BNT asiel. Beroep gegrond.
","

Rechtspraak.nl

",BNT asiel. Beroep gegrond.
ECLI:NL:RBDHA:2025:12,"

RECHTBANK DEN HAAG


Zittingsplaats Groningen


Bestuursrecht


zaaknummers: NL24.49572, NL.49577


uitspraak van de enkelvoudige kamer in de zaken tussen



      [naam], 
V-nummer: [nummer],




      [naam],
V-nummer: [nummer],


gezamenlijk: eisers,
(gemachtigde: mr. H.J.M. Nijholt),



en




de minister van Asiel en Migratie, de minister. 




Inleiding

1. In deze uitspraak beslist de rechtbank over de beroepen van eisers tegen het niet tijdig beslissen op de asielaanvragen van 12 juli 2023.

2. Omdat de beroepen kennelijk gegrond zijn, doet de rechtbank uitspraak zonder zitting. Artikel 8:54 van de Algemene wet bestuursrecht (Awb) maakt dat mogelijk. 




Beoordeling door de rechtbank

3. In artikel 6:2, aanhef en onder b, van de Awb is bepaald dat, voor de toepassing van wettelijke voorschriften over bezwaar en beroep, het niet tijdig nemen van een besluit met een besluit wordt gelijkgesteld. 

4. In artikel 6:12, tweede lid, van de Awb, voor zover hier van belang, is bepaald, dat een beroepschrift gericht tegen het niet tijdig nemen van een besluit kan worden ingediend, zodra het bestuursorgaan in gebreke is om op tijd een besluit te nemen en twee weken zijn verstreken, nadat een schriftelijke ingebrekestelling door het bestuursorgaan is ontvangen. 

5. Op grond van artikel 42, eerste lid, van de Vreemdelingenwet (Vw) moet de minister binnen zes maanden na ontvangst van de aanvraag beslissen. Op grond van artikel 42, vierde lid, onder b, van de Vw is de termijn met negen maanden verlengd. De rechtbank stelt vast dat de beslistermijn is verstreken, dat eisers de minister rechtsgeldig in gebreke hebben gesteld en dat sindsdien meer dan twee weken zijn verstreken.

6. De beroepen zijn kennelijk gegrond.

7. Omdat de beroepen gegrond zijn, zal de rechtbank, gelet op de jurisprudentie hierover (ECLI:NL:RVS:2022:3352 en ECLI:NL:RVS:2022:3353), alleen een rechterlijke dwangsom opleggen en met toepassing van artikel 8:72, vierde lid, aanhef en onder b van de Awb bepalen dat de minister alsnog een besluit bekend dient te maken op de asielaanvragen van eisers. In de uitspraak van 8 juli 2020 (ECLI:NL:RVS:2020:1560) heeft de Afdeling bestuursrechtspraak van de Raad van State het 8+8-wekenmodel passend geacht. De rechtbank ziet geen aanleiding daarover anders te oordelen. Dat betekent dat de minister binnen zestien weken na de dag van bekendmaking van deze uitspraak een besluit op de aanvragen bekend moet maken. 

8. Met toepassing van artikel 8:55d, tweede lid, van de Awb bepaalt de rechtbank dat de minister een (rechterlijke) dwangsom van € 100,- moet betalen voor elke dag waarmee de beslistermijn wordt overschreden door de minister. Daarbij geldt een maximum van € 7.500,-. Zoals volgt uit de uitspraak van de Afdeling van 15 juli 2020 (ECLI:NL:RVS:2020:1624) brengt een redelijke toepassing van artikel 8:55d, tweede lid, van de Awb in dit geval met zich mee dat de minister één dwangsom verbeurt voor eisers gezamenlijk.



Conclusie en gevolgen 

9. De beroepen zijn kennelijk gegrond. Dat betekent dat eisers gelijk krijgen, de minister zestien weken de tijd krijgt om alsnog een besluit te nemen op de aanvragen en aan de minister een dwangsom wordt opgelegd. 

10. De rechtbank veroordeelt de minister in de door eisers gemaakte proceskosten. De rechtbank stelt vast dat sprake is van samenhangende zaken als bedoeld in artikel 3 van het Besluit proceskosten bestuursrecht (Bpb). De rechtsbijstand is verleend door dezelfde persoon, waarbij de werkzaamheden in elk van de zaken nagenoeg identiek zijn. Deze kosten stelt de rechtbank op grond van het Bpb voor de door een derde beroepsmatig verleende rechtsbijstand vast op € 453,50 (1 punt voor het indienen van het beroepschrift, met een waarde per punt van € 907,- en een wegingsfactor 0,5).

















Beslissing


De rechtbank:



verklaart de beroepen gegrond;


vernietigt het, met een besluit gelijk te stellen, niet tijdig nemen van een besluit;


draagt de minister op binnen zestien weken na de dag van bekendmaking van deze uitspraak alsnog een besluit op de aanvragen bekend te maken;


bepaalt dat de minister aan eisers gezamenlijk een dwangsom van € 100,- moet betalen voor elke dag waarmee zij de hiervoor genoemde termijn overschrijdt, met een maximum van € 7.500,-;


veroordeelt de minister in de proceskosten van eisers gezamenlijk tot een bedrag van € 453,50.





Deze uitspraak is gedaan door mr. A.G.D. Overmars, rechter, in aanwezigheid van I. Nauta, griffier, en openbaar gemaakt door middel van geanonimiseerde publicatie op rechtspraak.nl.



De uitspraak is bekendgemaakt op:





Bent u het niet eens met deze uitspraak?

Als u het niet eens bent met deze uitspraak, kunt u een brief sturen naar de rechtbank waarin u uitlegt waarom u het er niet mee eens bent. Dit heet een verzetschrift. U moet dit verzetschrift indienen binnen 6 weken na de dag waarop deze uitspraak is verzonden. U ziet deze datum hierboven. Als u graag een zitting wilt waarin u uw verzetschrift kunt toelichten, kunt u dit in uw verzetschrift vermelden. 




",Rechtbank Den Haag,2025-01-02,2025-01-02,"NL24.49572, NL24.49577",Uitspraak,,,Bestuursrecht; Vreemdelingenrecht,Vereenvoudigde behandeling,"
BNT asiel. Beroep gegrond.
","

Rechtspraak.nl

",BNT asiel. Beroep gegrond.
ECLI:NL:RBDHA:2025:13,"

RECHTBANK DEN HAAG


Zittingsplaats Groningen



Bestuursrecht



zaaknummer: NL24.13654


uitspraak van de enkelvoudige kamer in de zaak tussen

      [naam] , eiseres,

V-nummer: [nummer] , 
(gemachtigde: mr. V.L. van Wieringen),



en


de Minister van Asiel en Migratie, de minister.



Procesverloop

1. Eiseres heeft op 8 oktober 2022 een aanvraag tot het verlenen van een verblijfsvergunning asiel voor bepaalde tijd ingediend. 

2. Eiseres heeft op 28 maart 2024 beroep ingesteld tegen het niet tijdig nemen van een besluit. 

3. Op 27 september 2024 heeft deze rechtbank en zittingsplaats het beroep van eiseres gegrond verklaard en daarbij aan de minister een beslistermijn van vier weken opgelegd. Daarbij is eveneens een dwangsom opgelegd van € 100,- voor elke dag dat de minister deze beslistermijn zou overschrijden, met een maximum van € 7.500,-.   

4. De minister heeft tegen deze uitspraak verzet ingesteld. Bij uitspraak van 28 november 2024 heeft deze rechtbank en zittingsplaats het verzet van de minister gegrond verklaard. Op 12 december 2024 is hersteluitspraak gedaan, welke in de plaats treedt van de uitspraak van 28 november 2024.

5. In onderhavige uitspraak beslist de rechtbank opnieuw op het beroep van eiseres tegen het niet tijdig nemen van een besluit door de minister op haar asielaanvraag. 


5.1.
De rechtbank heeft partijen laten weten dat zij een zitting niet nodig vindt en gevraagd of partijen het daarmee eens zijn. Partijen hebben daarna niet om een zitting gevraagd. De rechtbank heeft het beroep daarom niet op zitting behandeld en sluit hierbij het onderzoek.






Overwegingen

6. Voordat eiseres een beroep kan indienen tegen het niet tijdig beslissen op haar aanvraag, moet eiseres schriftelijk aan het bestuursorgaan laten weten dat er binnen twee weken alsnog moet worden beslist (de ingebrekestelling). Als er na twee weken nog steeds geen besluit is genomen, dan kan eiseres beroep indienen.

7. De minister moet uiterlijk binnen vijftien maanden na ontvangst van de aanvraag beslissen. Als in het kader van de aanvraag tot het verlenen van een verblijfsvergunning voor bepaalde tijd wordt onderzocht of de aanvraag niet in behandeling dient te worden genomen, vangt de termijn aan op het tijdstip waarop overeenkomstig de Dublinverordening wordt vastgesteld dat Nederland verantwoordelijk is voor de behandeling van de aanvraag. 

8. De aanvraag van eiseres is op 18 mei 2023 opgenomen in de nationale procedure, nadat het onderzoek als bedoeld in artikel 42, zesde lid van de Vw is afgerond. De wettelijke beslistermijn van vijftien maanden, die in de gronden van het beroep niet wordt bestreden, eindigde derhalve op 18 augustus 2024. Dat betekent dat de ingebrekestelling van 11 maart 2024 prematuur is ingediend, omdat de beslistermijn nog niet was verstreken. Het beroep voldoet daarom niet aan de vereisten voor het indienen van een beroep tegen het niet tijdig beslissen, als bedoeld in artikel 6:12, tweede lid, van de Awb. 




Conclusie en gevolgen 

9. Het beroep is, gelet op het voorgaande, niet-ontvankelijk. 

10. Voor een proceskostenveroordeling bestaat geen aanleiding. 




Beslissing


De rechtbank verklaart het beroep niet-ontvankelijk.




Deze uitspraak is gedaan door mr. A.G.D. Overmars, rechter, in aanwezigheid van F.Q. Peters,griffier en openbaar gemaakt door middel van geanonimiseerde publicatie op rechtspraak.nl.



Deze uitspraak is bekendgemaakt op:










































Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Afdeling bestuursrechtspraak van de Raad van State waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 4 weken na de dag waarop deze uitspraak is verzonden. U ziet deze datum hierboven. 






 Artikel 8:57, eerste lid, van de Algemene wet bestuursrecht (Awb).


 Artikel 6:12, aanhef en onder b, en artikel 6:12, tweede lid, van de Awb. 


 Artikel 42, eerste en vierde lid van de Vreemdelingenwet 2000 (Vw). 


 Artikel 42, zesde lid van de Vw.  

",Rechtbank Den Haag,2025-01-02,2025-01-02,NL24.13654,Uitspraak,,,Bestuursrecht; Vreemdelingenrecht,Vereenvoudigde behandeling,"
bnt asiel, niet-ontvankelijk
","

Rechtspraak.nl

","bnt asiel, niet-ontvankelijk"
ECLI:NL:RBDHA:2025:14,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.42512


uitspraak van de enkelvoudige kamer in de zaak tussen



      [naam] , eiseres,

V-nummer: [nummer] , 
(gemachtigde: mr. V.L. van Wieringen),



en




de minister van Justitie en Veiligheid, de minister.




Inleiding

1. Eiseres heeft op 8 oktober 2022 een aanvraag tot het verlenen van een verblijfsvergunning asiel voor bepaalde tijd ingediend. 

2. Eiseres heeft op 28 maart 2024 een eerste beroep ingesteld tegen het niet tijdig nemen van een besluit (NL24.13654). Op 27 september 2024 heeft deze rechtbank en zittingsplaats het beroep van eiseres gegrond verklaard en daarbij aan de minister een beslistermijn van vier weken opgelegd. Daarbij is eveneens een dwangsom opgelegd van € 100,- voor elke dag dat de minister deze beslistermijn zou overschrijden, met een maximum van € 7.500,-.   

3. De minister heeft tegen deze uitspraak verzet ingesteld. Bij uitspraak van 28 november 2024 heeft deze rechtbank en zittingsplaats het verzet van de minister gegrond verklaard en is de uitspraak van 27 september 2024 vervallen. Op 12 december 2024 is hersteluitspraak gedaan, die in de plaats treedt van de uitspraak van 28 november 2024. 

4. Eiseres heeft op 30 oktober 2024 opnieuw beroep ingesteld tegen het niet tijdig nemen van een besluit door de minister. In deze uitspraak beslist de rechtbank op dit opvolgende beroep.

5. De rechtbank doet op grond van artikel 8:54 van de Algemene wet bestuursrecht (Awb) uitspraak zonder zitting. 




Overwegingen

6. Eiseres heeft op 28 maart 2024 een eerste beroep (NL24.13654) tegen het niet tijdig beslissen op haar aanvraag ingediend. Op 30 oktober 2024 heeft eiseres wederom beroep (NL24.42512) ingesteld tegen het niet tijdig nemen van een besluit op haar asielaanvraag. Deze uitspraak betreft het beroep van 30 oktober 2024. 

7. De rechtbank dient ambtshalve te beoordelen of eiseres procesbelang heeft bij een beoordeling van haar tweede beroep. Naar het oordeel van de rechtbank ontbreekt dit procesbelang. Als gevolg van de uitspraak in verzet is de uitspraak van deze rechtbank en zittingsplaats van 27 september 2024 vervallen en is het eerste beroep van eiseres weer opengevallen. Daarmee heeft eiseres een tweede maal beroep ingesteld met dezelfde strekking, namelijk dat de minister niet tijdig heeft beslist op haar asielaanvraag, terwijl op het eerste beroep nog (opnieuw) moest worden beslist. Dat het verzet tegen de uitspraak van 27 september 2024 is ingediend nadat eiseres voor de tweede maal een beroep niet tijdig beslissen had ingediend maakt dit niet anders. Nu eiseres met een tweede beroep niet meer kan bereiken dan zij met het eerste beroep heeft beoogd, heeft zij geen procesbelang bij het tweede beroep. 




Conclusie en gevolgen

8. Het beroep is kennelijk niet-ontvankelijk. 

9. Voor een proceskostenveroordeling bestaat geen aanleiding. 




Beslissing


De rechtbank verklaart het beroep niet-ontvankelijk. 




Deze uitspraak is gedaan door mr. A.G.D. Overmars, rechter, in aanwezigheid van F.Q. Peters, griffier en openbaar gemaakt door middel van geanonimiseerde publicatie op www.rechtspraak.nl.












Deze uitspraak is bekendgemaakt op:












































Bent u het niet eens met deze uitspraak?

Als partijen het niet eens zijn met deze uitspraak, kunnen zij een verzetschrift sturen naar de rechtbank waarin zij uitleggen waarom zij het niet eens zijn met deze uitspraak. Het verzetschrift moet worden ingediend binnen zes weken na de dag waarop deze uitspraak is verzonden. Als partijen graag een zitting willen om het verzetschrift toe te lichten, moeten zij dit in het verzetschrift vermelden. 


",Rechtbank Den Haag,2025-01-02,2025-01-02,NL24.42512,Uitspraak,,,Bestuursrecht; Vreemdelingenrecht,Vereenvoudigde behandeling,"
bnt asiel, niet-ontvankelijk
","

Rechtspraak.nl

","bnt asiel, niet-ontvankelijk"
ECLI:NL:RBZWB:2025:7,"




RECHTBANK ZEELAND-WEST-BRABANT




Strafrecht



Zittingsplaats: Middelburg



Parketnummer: 12-700172-11




beslissing van de meervoudige kamer van 2 januari 2025




op de vordering van de officier van justitie tot verlenging van de terbeschikkingstelling van





          [betrokkene] ,

geboren te [geboorteplaats] op [geboortedag] 1952,
thans verblijvende in FPC [tbs-instelling 1] in [plaats] .





1De stukken
Het dossier bevat onder meer de volgende stukken:
- de vordering van de officier van justitie van 15 november 2024, die strekt tot verlenging
van de terbeschikkingstelling (hierna: tbs) met 2 jaar;
- de aantekeningen omtrent de lichamelijke en geestelijke gesteldheid van [betrokkene]
(hierna: betrokkene);
- het rapport van de [tbs-instelling 1] (hierna: de tbs-instelling) van 1 november
2024, waarin het advies van de tbs-instelling is vermeld;
- een advies van psychiater [naam 1] van 29 november 2024 en
- een advies van psycholoog [naam 2] van 24 november 2024.




2De procesgang

Bij vonnis van de rechtbank Middelburg van 20 september 2012 is betrokkene, wegens
overtreding van de artikelen 239, 247, 248ter (oud), 248a (oud) en 248a van het Wetboek
van Strafrecht, veroordeeld tot 24 maanden gevangenisstraf en tbs met verpleging van
overheidswege.
De rechtbank constateert dat het hier gaat om misdrijven als bedoeld in artikel 38e, eerste
lid, van het Wetboek van Strafrecht.



De tbs is op 1 januari 2013 aangevangen en laatstelijk bij beslissing van 28 december 2022 verlengd voor de duur van twee jaar.



Tijdens het onderzoek ter openbare terechtzitting van de rechtbank van 19 december 2024 is
de officier van justitie mr. J.A. Castelein gehoord.
Tevens is betrokkene gehoord, bijgestaan door zijn raadsman mr. R. Wouters, advocaat te
Middelburg.
Verder is [naam 3] , gz-psycholoog en behandelaar van betrokkene, als deskundige gehoord.




3Het advies van de tbs-instelling

De tbs-instelling heeft geadviseerd de tbs te verlengen met twee jaar.
De tbs-instelling heeft daartoe aangegeven dat bij betrokkene sprake is van een andere gespecificeerde parafiele stoornis, namelijk hebefilie en een stoornis in alcoholgebruik, thans in volledige langdurige remissie in een gereguleerde omgeving. De tbs-instelling ziet na meerdere pogingen geen mogelijkheden meer voor het vormgeven van verantwoorde resocialisatie. Betrokkene laat telkenmale onbetrouwbaar gedrag zien, waardoor uitbreiden van verdere vrijheden niet kan plaatsvinden. Dit betekent dat er geen uitstroommogelijkheden meer zijn voor betrokkene binnen de organisatie. Ingeschat wordt dat betrokkene een verblijfsplek nodig heeft binnen de forensische zorg, waarbij toezicht en controle nodig is met beperkte vrijheden. Ingeschat wordt dat beveiligingsniveau 4 (LFPZ) niet nodig is om de risico's te kunnen hanteren, maar dat er wel forensische scherpte moet zijn in het werken met betrokkene. Om die reden is hij aangemeld bij longcare van de [tbs-instelling 2] , die hem af hebben gewezen omdat daar niet het benodigde risicomanagement geboden kan worden. Omdat er naast de longcare van de [tbs-instelling 2] geen andere geschikte forensische verblijfsplekken gevonden zijn, is de tbs-instelling toch overgegaan tot een LFPZ-aanvraag. Deze wordt momenteel nog behandeld. De inschatting van de tbs-instelling is dat het risicomanagement blijvend extern vormgegeven moet worden en dat het recidiverisico niet verder zal verlagen. Bij het wegvallen van de tbs-maatregel wordt het risico op een terugval in seksuele delicten ingeschat als hoog. De tbs-instelling wenst ter overbrugging de komende periode in te zetten op de kwaliteit van leven. De intentie vanuit de tbs-instelling is, in het geval de risico’s het permitteren, een nieuwe aanvraag voor begeleid verlof te doen na afronding van de LFPZ-procedure.
Ter zitting heeft deskundige [naam 3] daaraan nog het volgende toegevoegd. De LFPZ-aanvraag is een noodoplossing. Gehoopt wordt dat dit de casus problematiseert en misschien de impasse doorbreekt. Er is geen plan B. Het verlof van betrokkene moest, gelet op de LFPZ-aanvraag, worden ingetrokken. 





4Het advies van de externe gedragsdeskundigen
Psychiater [naam 1] heeft in het rapport van 29 november 2024 geconcludeerd dat bij betrokkene sprake is van een andere gespecificeerde parafiele stoornis, hebefilie, en een stoornis in het gebruik van alcohol, inmiddels langdurig in remissie. Er is sprake van een ingeschat laag risico op recidive bij voortzetting van de maatregel. Bij beëindiging van de maatregel kan het recidiverisico oplopen naar hoog op de langere termijn. Gezien zijn leeftijd en de lange voorgeschiedenis is niet te verwachten dat betrokkene meer inzicht zal krijgen. Dit wijst op een 'no cure but control' situatie. Geadviseerd wordt de maatregel, met bevel tot verpleging, met twee jaar te verlengen. Er worden geen mogelijkheden gezien om binnen afzienbare tijd aan voorwaardelijke beëindiging van de dwangverpleging te denken. Er is sprake van een forse impasse betreffende het plaatsingsprobleem van betrokkene, waarbij feitelijk longcare verblijf en begeleiding voldoende is om het risicomanagement uit te voeren, maar de enige longcare kliniek die hiervoor geschikt is betrokkene heeft afgewezen. Een hoog beveiligingsniveau is niet noodzakelijk voor het risicomanagement. Het is dan ook oneigenlijk om de LFPZ-aanvraag te ondersteunen. Belangrijk is om enige kwaliteit van leven te bewerkstelligen en betrokkene enigszins perspectief te bieden.  


Psycholoog [naam 2] heeft in het rapport van 24 november 2024 geconcludeerd dat sprake is van een parafiele stoornis, hebefilie, en een stoornis in het gebruik van alcohol, in de huidige omstandigheden al lange tijd in remissie. De kans op herhaling wordt binnen de huidige setting als laag ingeschat. Het recidiverisico zonder tbs-maatregel wordt als hoog ingeschat. Het is noodzakelijk dat er altijd enig forensisch toezichthoudend en controlerend kader aanwezig is. Betrokkene heeft laten zien onvoldoende betrouwbaar te zijn om toe te kunnen werken naar een resocialisatie. Echter, het recidiverisico kan binnen de huidige situatie (beveiligingsniveau 3) goed gemanaged worden, waardoor dit laag is. Ook binnen een longcare situatie op beveiligingsniveau 2-hoog, kunnen de risico’s naar inschatting gemanaged worden en zijn deze laag tot matig. De verwachting is dat binnen twee jaar niet dermate veel verandering in het gedrag van betrokkene is opgetreden dat de maatregel beëindigd kan worden. Geadviseerd wordt dan ook om de tbs-maatregel, met bevel tot verpleging, met twee jaar te verlengen. Betrokkene zit aan zijn behandelplafond. Begeleid verlof wordt verantwoord geacht en op termijn zouden onbegeleide verloven met zijn vrouw, onder een strak risicomanagement, ook mogelijk kunnen zijn. Het beveiligingsniveau 4 van de LFPZ wordt niet passend geacht. Dat de longcare van de [tbs-instelling 1] geen verblijfzorg biedt en de longcare van de [tbs-instelling 2] betrokkene heeft afgewezen, rechtvaardigt geenszins dat betrokkene dan op een hoger beveiligingsniveau geplaatst moet worden dan noodzakelijk is. In het geval van betrokkene zou plaatsing binnen de LFPZ afbreuk doen aan zijn kwaliteit van leven.





5Het standpunt van de officier van justitie
De officier van justitie is ter zitting bij de vordering de tbs met twee jaar te verlengen gebleven.




6Het standpunt van de verdediging
Betrokkene heeft ter zitting verklaard dat hij graag terug wil naar zijn vrouw. Er wordt naar manieren gezocht om hem zo lang mogelijk vast te houden in het tbs-systeem. De mate van onbetrouwbaarheid die over hem wordt uitgesproken, is overtrokken. 


De verdediging heeft betoogd dat de situatie van betrokkene uitzichtloos is geworden door de LFPZ-status. De kwaliteit van leven komt in het gedrang en betrokkene lijkt slachtoffer te worden van de impasse waarin de hulpverlening is beland. Het is de vraag welke vervolgstap gaat volgen. Die onzekerheid, alsmede het ontbreken van enig verlof vanaf april 2024, maakt de situatie ondraaglijk. 
Primair standpunt is dat de tbs-maatregel moet worden beëindigd. Betrokkene dreigt naar een veel te zwaar regime te gaan, waar hij nauwelijks kwaliteit van leven heeft, terwijl niet (voldoende) onderbouwd is dat het delictsgedrag nog aan de orde is en het recidiverisico zonder tbs te hoog wordt gesteld. De maatregel is ook niet langer proportioneel. 
Subsidiair verzoekt de verdediging te bepalen dat betrokkene ter observatie naar het Pieter Baan Centrum (hierna: PBC) zal gaan om te onderzoeken in hoeverre er concreet recidiverisico op het indexfeit bestaat. 
Meer subsidiair wordt verzocht de maatregel voor een jaar te verlengen in plaats van twee jaar. In het licht van de proportionaliteit is het van belang dat de voortgang in het traject met regelmaat wordt getoetst en dat de tbs-instelling voortdurend blijft kijken naar geschikte alternatieven, zodat langs die weg perspectief kan worden geboden aan betrokkene en een signaal wordt gegeven richting de hulpverlening dat de impasse moet worden doorbroken.





7Het oordeel van de rechtbank

De rechtbank is bevoegd om van de vordering kennis te nemen, omdat zij in eerste aanleg
kennis heeft genomen van de misdrijven ter zake waarvan de tbs is gelast.
De vordering is tijdig, dat wil zeggen niet eerder dan twee maanden en niet later dan één
maand voor het tijdstip waarop de tbs door tijdsverloop zou eindigen, ingediend. De officier
van justitie is ontvankelijk in de vordering.



De tbs kan slechts worden verlengd indien de veiligheid van anderen, dan wel de algemene
veiligheid van personen de verlenging van de tbs eist. Het recidivegevaar moet nog
aanwezig zijn en moet voortvloeien uit een ziekelijke stoornis en/of een gebrekkige
ontwikkeling van de geestvermogens. Gelet op de adviezen van de tbs-instelling en de externe gedragsdeskundigen wordt nog steeds voldaan aan dit wettelijke criterium. Uit deze adviezen blijkt immers dat bij betrokkene sprake is van een andere gespecificeerde parafiele stoornis (hebefilie) en van een stoornis in alcoholgebruik die thans in de tbs-instelling in volledige remissie is. Het recidiverisico bij beëindiging van de maatregel wordt als hoog ingeschat. 
De rechtbank is van oordeel dat met verlenging van de tbs met verpleging ook nog steeds wordt voldaan aan de eisen van proportionaliteit en subsidiariteit, gelet op de aard en ernst van de indexdelicten, de stoornissen en het daaruit voortvloeiende gevaar. Het primaire verzoek van de verdediging tot beëindiging van de tbs wijst de rechtbank dan ook af.



Ook het subsidiaire verzoek van de verdediging om betrokkene te laten observeren in het PBC wijst de rechtbank af. Uit de rapporten blijkt dat de deskundigen op één lijn zitten voor wat betreft diagnostiek en het gevaarsrisico. Door de deskundige is ter zitting toegelicht dat dit nu juist is wat het PBC onderzoekt en het PBC dat eveneens aan de hand van risicotaxatie-instrumenten doet, zoals dat ook door de tbs-instelling en externe gedragsdeskundigen is gedaan. Niet te verwachten valt dat daar een andere conclusie uit naar voren komt. 



Meer subsidiair is door de verdediging verzocht de maatregel voor een jaar te verlengen in plaats van twee jaar. Ten aanzien van de duur van de verlenging geldt als uitgangspunt dat, wanneer aannemelijk is geworden dat de behandeling van de terbeschikkinggestelde meer tijd in beslag zal nemen dan de tijd die resteert bij een verlenging van de maatregel met één jaar, de termijn moet worden verlengd met twee jaar. De rechtbank is van oordeel dat geen sprake is van een situatie, waarin aannemelijk is dat het einde van de tbs-maatregel in zicht is. Ook is geen sprake van een situatie waarin wordt gedraald door de tbs-instelling. De rechtbank heeft de indruk dat de tbs-instelling zich juist ten volle inzet voor betrokkene. Dat maakt dat in principe geen sprake is van een situatie waarin ruimte is voor verlenging van de tbs met één jaar. 



Duidelijk is dat sprake is van een impasse. Er kan voor betrokkene geen geschikte forensische verblijfsplek worden gevonden. Daarom is een LFPZ-aanvraag gedaan, terwijl de inschatting is dat het daarbij behorende hoge beveiligingsniveau niet nodig is. Bovendien schatten beide externe gedragsdeskundigen in dat deze aanvraag geen kans van slagen heeft. Deze aanvraag heeft er bovendien toe geleid dat betrokkene sinds april 2024 geen verloven meer heeft, terwijl de verloven tot die tijd zonder bijzonderheden verliepen en zowel de tbs-instelling als de externe gedragsdeskundigen van oordeel zijn dat de verloven hervat dienen te worden. De uitzichtloze situatie die nu voor betrokkene is ontstaan, maakt dat de rechtbank toch reden ziet om, in het licht van de eis van proportionaliteit, de tbs-maatregel te verlengen voor de duur van één jaar. De rechtbank acht het van belang dat de situatie van betrokkene de komende periode wordt gemonitord en wil via deze weg proberen betrokkene te blijven motiveren en de impasse die is ontstaan, ook waar het de verloven van betrokkene betreft, te doorbreken. De rechtbank zal de tbs dan ook verlengen voor de duur van één jaar om volgend jaar opnieuw de kwaliteit van leven van betrokkene te kunnen toetsen. Zoals hiervoor overwegen, mag aan het feit dat de verlenging van de maatregel nu tot een jaar wordt beperkt, dus niet de verwachting worden ontleend dat over een jaar tot een voorwaardelijke beëindiging zal worden besloten.





8De beslissing
De rechtbank: 
- verlengt de termijn van de terbeschikkingstelling met verpleging van overheidswege van betrokkene met één jaar;
- wijst af hetgeen meer of anders is verzocht.



Deze beslissing is gegeven door mr. A.B. Scheltema Beduin, voorzitter, mr. H. Skalonjic en mr. R.H.M. Pooyé, rechters, in tegenwoordigheid van de griffier mr. C.E.A.M. van der Ven-van de Riet en is uitgesproken ter openbare zitting op 2 januari 2025.



De voorzitter, de jongste rechter en de griffier zijn niet in de gelegenheid deze beslissing mede te ondertekenen.


",Rechtbank Zeeland-West-Brabant,2025-01-02,2024-12-30,12-700172-11,Uitspraak,,,Strafrecht,Op tegenspraak,"
Verlenging TBS met dwangverpleging met 1 jaar.
","

Rechtspraak.nl

",Verlenging TBS met dwangverpleging met 1 jaar.
ECLI:NL:RBDHA:2025:15,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.36794


uitspraak van de enkelvoudige kamer in de zaak tussen



      [naam], verzoeker,

V-nummer: [nummer],
(gemachtigde: mr. T. der Bedrosian), 



en




de minister van Asiel en Migratie, de minister. 




Inleiding

1. In deze uitspraak beslist de rechtbank over het verzoek om de minister te veroordelen in de vergoeding van de proceskosten. Het verzoek is ingediend nadat verzoeker zijn beroep tegen het niet tijdig beslissen heeft ingetrokken. De minister heeft op 27 november 2024 op de aanvraag van verzoeker beslist.

2. De rechtbank heeft partijen laten weten dat zij een zitting niet nodig vindt. Partijen hebben hier mee ingestemd, waarna de rechtbank het onderzoek heeft gesloten en het beroep dus niet heeft behandeld op een zitting. 




Beoordeling door de rechtbank

3. De veroordeling van een partij in de proceskosten is geregeld in de artikelen 8:75 en 8:75a van de Awb en nader uitgewerkt in het Besluit proceskosten bestuursrecht (Bpb). Als een beroep wordt ingetrokken, omdat het bestuursorgaan geheel of gedeeltelijk aan de indiener van het beroepschrift is tegemoet gekomen, kan de rechtbank op verzoek van de indiener dat bestuursorgaan bij afzonderlijke uitspraak veroordelen in de proceskosten. Dit is geregeld in artikel 8:75a van de Awb. 

4. Verzoeker heeft de aanvraag ingediend op 8 maart 2023. In gevallen waarin wordt onderzocht of de aanvraag op grond van artikel 30 van de Vreemdelingenwet 2000 (Vw) niet in behandeling dient te worden genomen, vangt op grond van artikel 42, zesde lid, van de Vw de beslistermijn zoals bedoeld in het eerste lid van genoemd artikel aan op het tijdstip waarop overeenkomstig de Dublinverordening wordt vastgesteld dat Nederland verantwoordelijk is voor de behandeling van de aanvraag. Uit het dossier blijkt dat Nederland met ingang van 29 oktober 2023 verantwoordelijk is geworden voor de behandeling van de asielaanvraag van verzoeker. Op grond van het hiervoor gestelde is de wettelijke beslistermijn van 15 maanden aangevangen op 29 oktober 2023 en zou deze eindigen op 29 januari 2025. Dat betekent dat de ingebrekestelling van 2 september 2024 prematuur was ingediend, hetgeen zou hebben geleid tot een niet-ontvankelijk beroep. 




Conclusie en gevolgen

5. Nu er geen sprake zou zijn geweest van een ontvankelijk beroep, is naar het oordeel van de rechtbank met de beslissing van de minister van 27 november 2024 geen sprake van geheel of gedeeltelijk tegemoetkomen aan verzoeker in de zin van artikel 8:75a van de Awb. De rechtbank wijst het verzoek af als ongegrond. 

6. Voor een proceskostenveroordeling bestaat geen aanleiding.




Beslissing


De rechtbank wijst het verzoek af. 




Deze uitspraak is gedaan door mr. A.G.D. Overmars, rechter, in aanwezigheid van mr. B.A. Smit, griffier en openbaar gemaakt door middel van geanonimiseerde publicatie op rechtspraak.nl.














Deze uitspraak is bekendgemaakt op:












































Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Afdeling bestuursrechtspraak van de Raad van State waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 4 weken na de dag waarop deze uitspraak is verzonden. U ziet deze datum hierboven. 



",Rechtbank Den Haag,2025-01-02,2025-01-02,NL24.36794,Uitspraak,,,Bestuursrecht; Vreemdelingenrecht,Proceskostenveroordeling,"
beroep niet tijdig, pkv
","

Rechtspraak.nl

","beroep niet tijdig, pkv"
ECLI:NL:RBDHA:2025:17,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.48897


uitspraak van de enkelvoudige kamer in de zaak tussen



      [naam], eiseres, 

V-nummer: [nummer],
(gemachtigde: mr. J.G. Brands),



mede namens de minderjarige kinderen: 





      [naam], 
V-nummer: [nummer],




      [naam],
V-nummer: [nummer],


en




de minister van Asiel en Migratie, de minister. 




Inleiding

1. In deze uitspraak beslist de rechtbank over het beroep van eiseres tegen het niet tijdig beslissen op de asielaanvraag van 2 augustus 2023. 

2. Omdat het beroep kennelijk niet-ontvankelijk is, doet de rechtbank uitspraak zonder zitting. Artikel 8:54 van de Algemene wet bestuursrecht (Awb) maakt dat mogelijk. 




Beoordeling door de rechtbank 

3. In artikel 6:2, aanhef en onder b, van de Awb is bepaald dat, voor de toepassing van wettelijke voorschriften over bezwaar en beroep, het niet tijdig nemen van een besluit met een besluit wordt gelijkgesteld.

4. In artikel 6:12, tweede lid, van de Awb, voor zover hier van belang, is bepaald dat een beroepschrift gericht tegen het niet tijdig nemen van een besluit kan worden ingediend zodra het bestuursorgaan in gebreke is om op tijd een besluit te nemen en twee weken zijn verstreken nadat een schriftelijke ingebrekestelling door het bestuursorgaan is ontvangen.

5. De rechtbank stelt vast dat eiseres bij brief van 25 november 2024 aan de minister heeft meegedeeld dat zij in gebreke is tijdig een beslissing te nemen op de aanvraag van 2 augustus 2023. De brief is eveneens op 25 november 2024 door de minister ontvangen. 

6. Op grond van artikel 4:17, derde lid van de Awb vangt de termijn van twee weken als bedoeld in artikel 6:12, tweede lid van de Awb aan één dag na ontvangst van de ingebrekestelling, in de situatie van eiseres op 26 november 2024. De rechtbank stelt vast dat de beslistermijn daarom is verstreken op 10 december 2024. Eiser heeft het beroepschrift ingediend op 9 december 2024. Het beroep voldoet daarom niet aan de vereisten voor het indienen van een beroep tegen het niet tijdig beslissen, als bedoeld in artikel 6:12, tweede lid, van de Awb, omdat het beroep prematuur is ingediend.




Conclusie en gevolgen 

7. Het beroep is, gelet op het voorgaande, kennelijk niet-ontvankelijk.

8. Voor een proceskostenveroordeling bestaat geen aanleiding.




Beslissing


De rechtbank verklaart het beroep niet-ontvankelijk.




Deze uitspraak is gedaan door mr. A.G.D. Overmars, rechter, in aanwezigheid van mr. B.A. Smit, griffier, en openbaar gemaakt door middel van geanonimiseerde publicatie op rechtspraak.nl.















De uitspraak is bekendgemaakt op:





Bent u het niet eens met deze uitspraak?

Als u het niet eens bent met deze uitspraak, kunt u een brief sturen naar de rechtbank waarin u uitlegt waarom u het er niet mee eens bent. Dit heet een verzetschrift. U moet dit verzetschrift indienen binnen 6 weken na de dag waarop deze uitspraak is verzonden. U ziet deze datum hierboven. Als u graag een zitting wilt waarin u uw verzetschrift kunt toelichten, kunt u dit in uw verzetschrift vermelden. 




",Rechtbank Den Haag,2025-01-02,2025-01-02,NL24.48897,Uitspraak,,,Bestuursrecht; Vreemdelingenrecht,Vereenvoudigde behandeling,"
beroep niet tijdig, asiel
","

Rechtspraak.nl

","beroep niet tijdig, asiel"
ECLI:NL:RBDHA:2025:21,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.49962


uitspraak van de enkelvoudige kamer in de zaak tussen



      [naam], eiser, 

V-nummer: [nummer],
(gemachtigde: mr. A. de Haan),



en




de minister van Asiel en Migratie, de minister. 




Inleiding

1. In deze uitspraak beslist de rechtbank over het beroep van eiser tegen het niet tijdig beslissen op de asielaanvraag van 7 juni 2023.

2. Omdat het beroep kennelijk gegrond is, doet de rechtbank uitspraak zonder zitting. Artikel 8:54 van de Algemene wet bestuursrecht (Awb) maakt dat mogelijk. 




Beoordeling door de rechtbank

3. In artikel 6:2, aanhef en onder b, van de Awb is bepaald dat, voor de toepassing van wettelijke voorschriften over bezwaar en beroep, het niet tijdig nemen van een besluit met een besluit wordt gelijkgesteld. 

4. In artikel 6:12, tweede lid, van de Awb, voor zover hier van belang, is bepaald, dat een beroepschrift gericht tegen het niet tijdig nemen van een besluit kan worden ingediend, zodra het bestuursorgaan in gebreke is om op tijd een besluit te nemen en twee weken zijn verstreken, nadat een schriftelijke ingebrekestelling door het bestuursorgaan is ontvangen. 

5. Op grond van artikel 42, eerste lid, van de Vreemdelingenwet (Vw) moet de minister binnen zes maanden na ontvangst van de aanvraag beslissen. Op grond van artikel 42, vierde lid, onder b, van de Vw is de termijn met negen maanden verlengd. De rechtbank stelt vast dat de beslistermijn is verstreken, dat eiser de minister rechtsgeldig in gebreke heeft gesteld en dat sindsdien meer dan twee weken zijn verstreken.

6. Het beroep is kennelijk gegrond.

7. Omdat het beroep gegrond is, zal de rechtbank, gelet op de jurisprudentie hierover (ECLI:NL:RVS:2022:3352 en ECLI:NL:RVS:2022:3353), alleen een rechterlijke dwangsom opleggen en met toepassing van artikel 8:72, vierde lid, aanhef en onder b van de Awb bepalen dat de minister alsnog een besluit bekend dient te maken op de asielaanvraag van eiser. In de uitspraak van 8 juli 2020 (ECLI:NL:RVS:2020:1560) heeft de Afdeling bestuursrechtspraak van de Raad van State het 8+8-wekenmodel passend geacht. De rechtbank ziet geen aanleiding daarover anders te oordelen. Dat betekent dat de minister binnen zestien weken na de dag van bekendmaking van deze uitspraak een besluit op de aanvraag bekend moet maken. 

8. Met toepassing van artikel 8:55d, tweede lid, van de Awb bepaalt de rechtbank dat de minister een (rechterlijke) dwangsom van € 100,- moet betalen voor elke dag waarmee de beslistermijn wordt overschreden door de minister. Daarbij geldt een maximum van € 7.500,-.



Conclusie en gevolgen 

9. Het beroep is kennelijk gegrond. Dat betekent dat eiser gelijk krijgt, de minister zestien weken de tijd krijgt om alsnog een besluit te nemen en aan de minister een dwangsom wordt opgelegd. 

10. De rechtbank veroordeelt de minister in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 453,50 (1 punt voor het indienen van het beroepschrift, met een waarde per punt van € 907,- en een wegingsfactor 0,5).




Beslissing


De rechtbank:



verklaart het beroep gegrond;


vernietigt het, met een besluit gelijk te stellen, niet tijdig nemen van een besluit;


draagt de minister op binnen zestien weken na de dag van bekendmaking van deze uitspraak alsnog een besluit op de aanvraag bekend te maken;


bepaalt dat de minister aan eiser een dwangsom van € 100,- moet betalen voor elke dag waarmee zij de hiervoor genoemde termijn overschrijdt, met een maximum van € 7.500,-;


veroordeelt de minister in de proceskosten van eiser tot een bedrag van € 453,50.





Deze uitspraak is gedaan door mr. A.G.D. Overmars, rechter, in aanwezigheid van I. Nauta, griffier, en openbaar gemaakt door middel van geanonimiseerde publicatie op rechtspraak.nl.



De uitspraak is bekendgemaakt op:





Bent u het niet eens met deze uitspraak?

Als u het niet eens bent met deze uitspraak, kunt u een brief sturen naar de rechtbank waarin u uitlegt waarom u het er niet mee eens bent. Dit heet een verzetschrift. U moet dit verzetschrift indienen binnen 6 weken na de dag waarop deze uitspraak is verzonden. U ziet deze datum hierboven. Als u graag een zitting wilt waarin u uw verzetschrift kunt toelichten, kunt u dit in uw verzetschrift vermelden. 





",Rechtbank Den Haag,2025-01-02,2025-01-02,NL24.49962,Uitspraak,,,Bestuursrecht; Vreemdelingenrecht,Vereenvoudigde behandeling,"
BNT asiel. Beroep gegrond.
","

Rechtspraak.nl

",BNT asiel. Beroep gegrond.
ECLI:NL:RBDHA:2025:20,"

RECHTBANK DEN HAAG


Zittingsplaats Groningen


Bestuursrecht


zaaknummer: NL24.27070 


uitspraak van de enkelvoudige kamer in de zaak tussen



      [naam] , eiser,

V-nummer: [v-nummer]
(gemachtigde: mr. W. Volkers),



en




de minister van Asiel en Migratie, de minister,
(gemachtigde: mr. G.J. Douma).




Inleiding


1. In deze uitspraak beoordeelt de rechtbank het beroep van eiser tegen het besluit van 10 juni 2024 (het bestreden besluit) waarbij de minister de aanvraag van eiser om een verblijfsvergunning asiel voor bepaalde tijd heeft ingewilligd. Het beroep richt zich tegen de vaststelling van de geboortedatum van eiser. 



1.1.
De rechtbank heeft het beroep op 16 december 2024 op zitting behandeld. Hieraan hebben deelgenomen: eiser, de gemachtigde van eiser, L. Bal als voogd van eiser, een tolk en de gemachtigde van de minister. Het onderzoek is ter zitting gesloten.




Beoordeling door de rechtbank


2. De rechtbank beoordeelt of de minister heeft mogen uitgaan van de geboortedatum [geboortedatum] of dat zij had moeten uitgaan van de door eiser gestelde geboortedatum van [geboortedatum 2] . Zij doet dat aan de hand van de beroepsgronden van eiser. 



2.1.
Eiser heeft zijn beroepsgrond ten aanzien van de ingangsdatum van de verblijfsvergunning schriftelijk laten vallen. 

3. De rechtbank verklaart het beroep gegrond. Hierna legt de rechtbank uit hoe zij tot dit oordeel komt en welke gevolgen dit oordeel heeft. 



Totstandkoming van het bestreden besluit



4. Eiser stelt van Eritrese nationaliteit te zijn. Hij heeft op 29 november 2023 een aanvraag tot het verlenen van een verblijfsvergunning asiel voor bepaalde tijd ingediend. Daarbij heeft eiser opgegeven dat zijn geboortedatum [geboortedatum 2] is en dat hij dus minderjarig is. De minister heeft de asielaanvraag van eiser ingewilligd. Eisers verklaringen over zijn nationaliteit, herkomst en illegale uitreis worden geloofwaardig geacht. De verklaringen van eiser over zijn identiteit en militaire dienst worden niet geloofwaardig geacht. De minister gaat uit van de geboortedatum van eiser van [geboortedatum] . 



Onderzoek naar gestelde geboortedatum eiser 



5. Uit het dossier volgt dat twee medewerkers van de Afdeling Vreemdelingenpolitie, Identificatie en Mensenhandel (AVIM) op 29 november 2023 een leeftijdsschouw hebben verricht en hebben geconcludeerd dat eiser evident minderjarig is. Een hoormedewerker van de IND heeft op 2 december 2023 ook een leeftijdsschouw verricht en geconcludeerd dat eiser evident meerderjarig is. De minister heeft vervolgens nader onderzoek verricht en informatie opgevraagd bij de Italiaanse autoriteiten waar eiser eerder vingerafdrukken heeft afgegeven wegens het illegaal betreden van het Dublingebied. Uit informatie van de Italiaanse autoriteiten van 9 februari 2024 blijkt dat eiser in Italië is geregistreerd met de geboortedatum van [geboortedatum] . Verder blijkt uit die informatie dat eiser niet heeft verzocht om internationale bescherming, er geen leeftijdsonderzoek heeft plaatsgevonden en er geen documenten beschikbaar zijn. Op 16 februari 2024 heeft de minister de gestelde geboortedatum van eiser in haar systemen gewijzigd naar [geboortedatum] met als reden dat dit is gebleken uit de informatie van de Italiaanse autoriteiten. 



5.1.
Eiser heeft op 6 juni 2024 een doopakte overgelegd ter onderbouwing van de door hem gestelde geboortedatum. De minister heeft de doopakte voorgelegd aan Bureau Documenten. Op 11 juni 2024 heeft Bureau Documenten geconcludeerd dat de echtheid hiervan niet te beoordelen is wegens een gebrek aan vergelijkingsmateriaal. Hieraan is in eerste instantie de conclusie ‘echtheid positief’ en het advies ‘positief advies’ gekoppeld. Op 31 augustus 2024 heeft eiser in de aanvullende gronden van beroep een bewonerspas overgelegd. De minister heeft de bewonerspas ook aan Bureau Documenten voorgelegd. Bureau Documenten heeft in de verklaring van onderzoek van 23 september 2024 aangegeven dat de bewonerspas vals is omdat de echtheid en opmaak en afgifte afwijken van het beschikbare vergelijkings- en referentiemateriaal. Uit deze verklaring van onderzoek volgt ook dat ten aanzien van de eerder overgelegde doopakte alsnog is geconcludeerd dat het document met aan zekerheid grenzende waarschijnlijkheid niet bevoegd is opgemaakt en afgegeven omdat de opmaak en afgifte afwijkt van het beschikbare vergelijkingsmateriaal. 



Waarom is eiser het niet eens met het bestreden besluit?




6. Eiser voert aan dat de minister onzorgvuldig onderzoek heeft gedaan naar zijn leeftijd en ondeugdelijk heeft gemotiveerd waarom zijn geboortedatum is vastgesteld op [geboortedatum] . Hiertoe voert eiser allereerst aan dat de leeftijdsschouw niet zorgvuldig heeft plaatsgevonden omdat ondanks dat de schouwen vlak na elkaar hebben plaatsgevonden er tegenstrijdigheden bestaan ten aanzien van enkele waargenomen lichamelijke kenmerken van eiser. Zo volgt uit de schouw van de AVIM dat eiser geen stoppels heeft en geen opvallende kraaienpoten, rimpels of duidelijke groeven rond de mond, terwijl uit de schouw van de IND volgt dat eiser wel stoppels heeft en geen jonge huid wegens littekens op zijn voorhoofd. De schouwmedewerkers hebben dezelfde opleiding genoten en dus zou er tussen de schouwen geen verdere verschillen moeten zitten dan vanuit de subjectiviteit van de beoordelaars. Eiser zet ook in zijn algemeenheid vraagtekens bij de manier waarop de leeftijdsschouw plaatsvindt en verwijst in dit kader naar een uitspraak van deze rechtbank, zittingsplaats Roermond, van 14 juni 2024.




6.1.
Verder voert eiser aan dat de leeftijdsregistratie uit Italië niet kan worden overgenomen nu niet is gebleken waar deze op is gebaseerd. Eiser heeft geen documenten overgelegd in Italië, er heeft geen nader onderzoek plaatsgevonden naar zijn leeftijd en hij heeft daar geen asielaanvraag ingediend. Ook acht eiser het verschil van zes jaar tussen de leeftijdsregistratie in Italië en de door hem gestelde leeftijd te groot om logisch te zijn. Eiser wijst op de uitspraak van de Afdeling bestuursrechtspraak van de Raad van State (de Afdeling) van 9 oktober 2024. Hieruit volgt dat de presumptie van minderjarigheid het vertrekpunt moet zijn. Daarvan is in het geval van eiser geen sprake geweest. 



6.2.
Tot slot voert eiser aan dat het onbegrijpelijk is dat Bureau Documenten op twee verschillende momenten twee verschillende conclusies heeft verbonden aan de door eiser overgelegde doopakte. De minister heeft onvoldoende gemotiveerd hoe tot de wijziging van de conclusie is gekomen en daarmee niet voldaan aan haar vergewisplicht. Ook voert eiser aan dat hij niet in de gelegenheid is om een contra-expertise te laten verrichten door het gebrek aan geschikte contra-experts en door de hoge kosten ervan. 



Oordeel van de rechtbank




7. In paragraaf C1/2.1 van de Vreemdelingencirculaire 2000 (Vc 2000) is het beleid met betrekking tot leeftijdsbepaling neergelegd. In de ‘Werkinstructie 2023/6 Leeftijdsbepaling’ is dit beleid nader toegelicht. De minister heeft overeenkomstig haar beleid door de AVIM en de IND een leeftijdsschouw laten uitvoeren. Naar het oordeel van de rechtbank is niet gebleken dat de leeftijdsschouw niet zorgvuldig is uitgevoerd. De schouwmedewerkers hebben aan de hand van de verklaringen, het gedrag en de lichamelijke kenmerken van eiser voldoende inzichtelijk gemotiveerd hoe tot de conclusie van meerder- of minderjarigheid is gekomen. Dat er minimale verschillen bestaan in de omschrijvingen van de lichamelijke kenmerken van eiser acht de rechtbank onvoldoende om te concluderen dat de gehele leeftijdsschouw onvoldoende zorgvuldig heeft plaatsgevonden. In dit concrete geval ziet de rechtbank ook geen aanknopingspunten voor het oordeel dat het schouwbeleid op zichzelf onredelijk en juridisch onjuist is. De verwijzing naar de uitspraak van zittingsplaats Roermond treft geen doel omdat het in die zaak een andere situatie betreft. 




7.1.
Omdat de uitkomst van de schouw tot tegenstrijdige conclusies heeft geleid, bestond terecht twijfel over de minderjarigheid van eiser. In lijn met het beleid is de minister vervolgens overgegaan tot nader onderzoek in de vorm van een leeftijdsonderzoek in Italië. De uitkomst van het onderzoek, namelijk dat eiser in Italië als meerderjarig staat geregistreerd, bevestigt de twijfel over de leeftijd van eiser naar aanleiding van de leeftijdsschouw. Dat er een verschil van zes jaar bestaat tussen de in Italië geregistreerde geboortedatum en de door eiser gestelde leeftijd maakt op zichzelf niet dat er niet uit kan worden gegaan van de leeftijdsregistratie in Italië. Uit de Afdelingsuitspraak van 9 oktober 2024 volgt wel dat niet meer op basis van het interstatelijk vertrouwensbeginsel uitgegaan mag worden van de juistheid van de leeftijdsregistratie van asielzoekers in een andere lidstaat. Dit betekent echter niet dat er geen gewicht meer toekomt aan een leeftijdsregistratie in een andere lidstaat bij de beoordeling van de leeftijd van een vreemdeling. De leeftijd van een vreemdeling zal namelijk moeten worden beoordeeld met toepassing van het nationale bestuursrechtelijke bewijsrecht, met inachtneming van wat daarvoor aanvullend in het Unierecht is bepaald. Daarbij zal de minister bij twijfel over de leeftijd steeds moeten uitgaan van het ‘vermoeden van minderjarigheid’ en zorgvuldig moeten onderzoeken en deugdelijk moeten motiveren welk gewicht zij aan een bepaalde registratie toekent en waarom. Ook zal zij alle feiten en omstandigheden moeten meewegen bij het beoordelen van de leeftijd van een vreemdeling die stelt minderjarig te zijn. 



7.2.
De rechtbank is van oordeel dat de minister in lijn met de jurisprudentie van de Afdeling niet enkel heeft volstaan met een verwijzing naar de leeftijdsregistratie in Italië. De minister heeft immers beoordeeld of er redenen bestaan om eiser ondanks de leeftijdsregistratie in Italië het voordeel van de twijfel te geven ten aanzien van zijn gestelde minderjarigheid. Hierbij heeft de minister terecht betrokken dat de door eiser overgelegde bewonerspas door Bureau Documenten als vals is bestempeld. Ook heeft de minister terecht betrokken dat de verklaringen van eiser enkele onregelmatigheden bevatten. Zo heeft eiser tijdens het nader gehoor van 6 juni 2024 verklaard nooit een bewonerspas te hebben gehad terwijl de hierna door hem overgelegde bewonerspas is afgegeven op 10 december 2021. Ook komen eisers verklaringen ten aanzien van de registratie in Italië niet overeen met de informatie die is gegeven door de Italiaanse autoriteiten. Eiser heeft verklaard geen vingerafdrukken te hebben afgestaan in Italië terwijl is gebleken dat dit wel het geval was.



7.3.
Desondanks is de rechtbank van oordeel dat het beroep gegrond is wegens een motiveringsgebrek. Eiser heeft namelijk terecht gesteld dat de minister onvoldoende heeft gemotiveerd hoe Bureau Documenten bij de beoordeling van de overgelegde doopakte op twee verschillende momenten, namelijk op 11 juni 2024 en op 23 september 2024, tot twee verschillende conclusies is gekomen ten aanzien van hetzelfde document. Daargelaten dat uit de bijlage bij het briefverweer blijkt dat ook sprake is geweest van een administratieve omissie ten aanzien van de conclusie en het advies, is eveneens sprake van een inhoudelijke wijziging van de conclusie en daarmee van het advies. Er wordt immers in de bijlage bij het briefverweer aangegeven dat in eerste instantie bedoeld was te concluderen dat de doopakte niet te beoordelen is, gelet op het beschikbare vergelijkingsmateriaal, hetgeen leidt tot een neutraal advies, terwijl later wordt geconcludeerd dat de opmaak en afgifte van de doopakte afwijkt van het beschikbare vergelijkingsmateriaal, hetgeen leidt tot een negatief advies. De minister heeft niet voldaan aan haar vergewisplicht door niet bij Bureau Documenten na te gaan hoe tot deze verschillende conclusies en adviezen kon worden gekomen ten aanzien van dezelfde door eiser overgelegde doopakte. Ook op de zitting kon de gemachtigde van de minister hier geen verdere toelichting over geven. Het bestreden besluit bevat op dit punt dan ook een motiveringsgebrek. De rechtbank zal het beroep daarom gegrond verklaren en het bestreden besluit vernietigen voor zover daarin is beslist dat de door eiser gestelde geboortedatum niet geloofwaardig wordt geacht. 




Conclusie en gevolgen


8. De minister heeft onvoldoende deugdelijk gemotiveerd waarom de door eiser gestelde en met een doopakte onderbouwde geboortedatum niet geloofwaardig wordt geacht. Het beroep is gegrond omdat het bestreden besluit in strijd is met artikel 3:46 van de Algemene wet bestuursrecht. De rechtbank vernietigt daarom het bestreden besluit voor zover daarin is beslist dat de door eiser gestelde geboortedatum van [geboortedatum 2] niet geloofwaardig wordt geacht. De rechtbank ziet geen reden om de rechtsgevolgen van het besluit voor zover dat wordt vernietigd in stand te laten of mogelijkheid om zelf een beslissing over de geboortedatum te nemen. 



8.1.
De rechtbank bepaalt met toepassing van artikel 8:72, vierde lid, van de Algemene wet bestuursrecht dat de minister een nieuw besluit moet nemen en daarbij rekening houdt met deze uitspraak. De rechtbank geeft de minister hiervoor vier weken.



8.2.

Omdat het beroep gegrond is krijgt eiser een vergoeding van zijn proceskosten.
De minister moet deze vergoeding betalen. Deze vergoeding bedraagt € 1.814,- omdat de gemachtigde van eiser een beroepschrift heeft ingediend en aan de zitting heeft deelgenomen. Verder zijn er geen kosten gemaakt die vergoed kunnen worden. 





Beslissing


De rechtbank:

- verklaart het beroep gegrond; 
- vernietigt het besluit van 10 juni 2024 voor zover daarin is beslist dat de door eiser gestelde geboortedatum niet geloofwaardig wordt geacht en laat het bestreden besluit voor het overige in stand;
- draagt de minister op binnen vier weken na de dag van verzending van deze uitspraak een nieuw besluit te nemen op de aanvraag, waarbij rekening wordt gehouden met deze uitspraak;
- veroordeelt de minister tot betaling van € 1.814,- aan proceskosten aan eiser.





Deze uitspraak is gedaan door mr. A.G.D. Overmars, rechter, in aanwezigheid van 
mr. V. Vegter, griffier, en openbaar gemaakt voor middel van geanonimiseerde publicatie op rechtspraak.nl. 



De uitspraak is bekendgemaakt op:





Informatie over hoger beroep

Een partij die het niet eens is met deze uitspraak, kan een hogerberoepschrift sturen naar de Afdeling bestuursrechtspraak van de Raad van State waarin wordt uitgelegd waarom deze partij het niet eens is met de uitspraak. Het hogerberoepschrift moet worden ingediend binnen 4 weken na de dag waarop deze uitspraak is bekendgemaakt. Kan de indiener de behandeling van het hoger beroep niet afwachten, omdat de zaak spoed heeft, dan kan de indiener de voorzieningenrechter van de Afdeling bestuursrechtspraak van de Raad van State vragen om een voorlopige voorziening (een tijdelijke maatregel) te treffen.




 ECLI:NL:RBDHA:2024:9223. 


 ECLI:NL:RVS:2024:3992. 

",Rechtbank Den Haag,2025-01-02,2025-01-02,NL24.27070,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Beroep tegen inwilliging asielaanvraag wegens vastgestelde geboortedatum. Beroep is gegrond wegens motiveringsgebrek. De minister heeft onvoldoende deugdelijk gemotiveerd waarom de door eiser gestelde en met een doopakte onderbouwde geboortedatum niet geloofwaardig wordt geacht.
","

Rechtspraak.nl

",Beroep tegen inwilliging asielaanvraag wegens vastgestelde geboortedatum. Beroep is gegrond wegens motiveringsgebrek. De minister heeft onvoldoende deugdelijk gemotiveerd waarom de door eiser gestelde en met een doopakte onderbouwde geboortedatum niet geloofwaardig wordt geacht.
